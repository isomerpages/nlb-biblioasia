---
title: Pemikiran Sosio Agama Ahmad Sonhadji Mohamad Melalui Khutbah 1971–1980
permalink: /holding-area/chapters-on-asia-2020/pemikiran-sosio-agama-ahmad-sonhadji/
variant: markdown
description: ""
---
#### **Pendahuluan**

Ahmad Sonhadji lebih dikenali sebagai tokoh tafsir di Singapura melalui
*Tafsir ‘Abr al-Athir* atau *Tafsir al-Quran di Radio* yang telah dihasilkan
selama 25 tahun. Namun terdapat banyak karya beliau yang belum diberi
perhatian dan dikaji. Ini termasuklah koleksi khutbah sebanyak 112 naskah
yang memaparkan pemikiran Ahmad Sonhadji yang dihasilkan sejak
tahun 1971 hingga tahun 1980.[^1] Kesemua manuskrip ini masih utuh tidak
terusik disimpan oleh ahli keluarga beliau yang telah memberi izin kepada
Perpustakaan Negara Singapura untuk membuat dan menyimpan salinan
digital. Kajian telah dijalankan untuk mengenalpasti unsur-unsur yang
mempengaruhi pemikiran sosio-agama Ahmad Sonhadji, mengenalpasti
isu-isu sosio-agama di Singapura melalui koleksi khutbah Ahmad Sonhadji
1971–1980, dan menjelaskan bentuk pemikiran sosio-agama Ahmad
Sonhadji menerusi koleksi khutbahnya. Dapatan kajian menunjukkan
bahawa terdapat isu sosio-agama dalam koleksi khutbah Ahmad Sonhadji
dan dibahagikan kepada empat tema utama, iaitu al-Quran dan Hubungan
dengan Tuhan; Ekonomi, Kerjaya dan Pendidikan; Wanita, Kekeluargaan,
Kemanusiaan dan Kemasyarakatan; dan Adab, Etika dan Integriti.

Artikel ringkas ini hanya menyentuh tema Wanita, Kekeluargaan,
Kemanusiaan dan Kemasyarakatan, dan Adab, Etika dan Integriti.
Kajian penuh boleh dibaca melalui buku *Pemikiran Sosio-Agama Ahmad
Sonhadji Mohamad Melalui Koleksi Khutbah (1971–1980)* terbitan Pergas
pada tahun 2021. Koleksi khutbah Ahmad Sonhadji ini berharga kerana
ia merakam naratif penting pengalaman serta pandangan beliau terhadap
isu-isu yang dihadapi masyarakat Melayu Singapura. Pemikiran sosioagama,
gagasan idea dan panduan yang disampaikan melalui koleksi
khutbah ini telah dapat membantu masyarakat Singapura melalui cabaran
kehidupan dengan bijak, tabah dan berdaya tahan. Ia juga membuktikan
bahawa Ahmad Sonhadji bukan sahaja dikenali sebagai seorang mufasir
al-Quran di kawasan Nusantara, bahkan boleh diangkat sebagai seorang
reformis sosial yang progresif dan berwawasan yang mencadangkan jalan
keluar bagi permasalahan yang dihadapi masyarakat Melayu Singapura.
Ketajaman pandangan, kehalusan pemikiran serta ketelitian dalam merawat
masalah masyarakat terserlah melalui koleksi khutbah ini. Implikasi
yang diharapkan adalah agar koleksi khutbah ini terus dikaji kerana
ia menggambarkan kebijaksanaan dan daya intelektual permata tafsir
Singapura ini. Justeru ia perlu dicetak semula sebagai karya agung untuk
menjadi rujukan para intelektual, pengkaji sosial, khatib, dan masyarakat
umum. Disamping itu, ia masih relevan dijadikan sebagai panduan
masyarakat dalam menghadapi isu-isu sosio-agama semasa.
Biografi

#### **Biografi Ringkas**
Ahmad Sonhadji Mohamad Milatu dilahirkan pada 18 Ogos 1922, di desa
Pengging, Surakarta Jawa Tengah Indonesia. Ibunya bernama Raden Ummi
Salamah seorang wanita keturunan bangsawan Jawa yang merupakan cucu
kepada Raja Kesultanan Solo. Ayahnya pula bernama Mohamad Milatu
yang merupakan seorang agamawan yang pernah menuntut di beberapa
sekolah agama (pesantren) di Jawa, Madura dan beberapa daerah lain di
Indonesia. Beliau adalah anak pertama dari 10 orang cahaya mata dari
pasangan ini.[^2]

Ahmad Sonhadji adalah seorang tokoh ilmuan yang dihormati dalam
kalangan masyarakat Melayu Islam di Singapura. Beliau telah memberikan
banyak sumbangan bakti dalam pelbagai lapangan dan antara hasil
peninggalan beliau yang banyak adalah bahan-bahan penulisan. Karyakarya
peninggalan beliau ini merupakan khazanah yang amat bernilai
yang menggambarkan pemikiran dan keilmuan yang boleh dijadikan
sumber rujukan.

Ramai karyawan mapan Melayu Singapura berhijrah ke Kuala Lumpur
setelah berlaku perpisahan di antara Singapura dan Malaysia pada tahun
1965 kerana melihat masa depan mereka lebih cerah di sana. Ahmad
Sonhadji, walaupun telah menghasilkan banyak karya sejak awal tahun
1960-an lagi, adalah antara segelintir karyawan Melayu Singapura yang
tidak berhijrah bersama-sama dengan para karyawan mapan yang lain.
Malahan beliau terus menetap di Singapura dan terus menghasilkan naratifnaratif
baharu pada era pasca perpisahan. Karya-karya yang dihasilkan
pada era pasca perpisahan ini merupakan dokumentasi penting yang
merakam pengalaman masyarakat Melayu Singapura mengharungi zaman
yang genting.

Usaha untuk mendidik dan memberikan kesedaran tentang pentingnya
memahami al-Quran melalui ilmu Tafsir kepada masyarakat Melayu
Singapura telah dimulakan sebelum perpisahan antara Singapura dan
Malaysia. Ahmad Sonhadji telah memulakan usaha penulisan ilmu Tafsir
sejak tahun 1959 dan menyampaikannya melalui saluran radio. Rancangan
yang dinamakan *Pancharagam Tafsir Al-Quran* ini diudarakan melalui
saluran Radio Nasional Singapura setiap minggu pada hari Khamis pada
waktu malam. Berlangsungnya program ini sekian lama dan diadakan
secara konsisten menunjukkan penerimaan masyarakat Islam Singapura
terhadap pelajaran Tafsir al-Quran.

Beliau juga merupakan seorang mufasir yang melakukan kajian secara
konsisten dan menyediakan teks bagi pengisian program ini. Cara
penyampaian beliau bersifat sederhana dalam mentafsirkan ayat-ayat
al-Quran dan mengaitkan tafsiran yang sesuai dengan konteks Singapura.
Cara penyampaian beliau yang bersifat akomodatif telah berjaya menarik
minat masyarakat Islam Singapura untuk memahami al-Quran dan tidak
menerima tentangan terutama daripada pihak pemerintah Singapura yang
pada masa tersebut menekankan kepentingan kesatuan bangsa, kemodenan
dan pendidikan.

Walaupun demikian, kadar penguasaan al-Quran dalam kalangan
masyarakat Melayu Singapura pada masa tersebut belum dapat diketahui
dan belum dapat diukur. Ini kerana ketiadaan institusi khusus yang
menguruskan tentang pembelajaran al-Quran dalam masyarat Melayu
Singapura. Hanya pada tahun 1980-an terdapat saranan dalam kalangan
masyarakat Melayu Islam Singapura akan kepentingan menubuhkan
institusi khusus bagi pembelajaran al-Quran secara menyeluruh.
Sebuah Jawatankuasa Induk al-Quran ditubuhkan pada tahun 1994 dan
dipengerusikan oleh Ahmad Sonhadji sendiri sehingga tertubuhnya institusi
pendidikan al-Quran di Masjid Kampung Siglap pada tahun 1994. Institusi
ini kemudiannya dikenali sebagai Darul Quran Singapura pada tahun 2009.

Di bawah adalah titik-titik penting yang memberi gambaran ringkas
tentang perjalanan hidup Ahmad Sonhadji sejak beliau mula dilahirkan
sehingga tarikh kematiannya.

#### **Kronologi Sejarah kehidupan Ahmad Sonhadji**


**1922:**         	Lahir di Surakarta Jawa Tengah Indonesia<br>
**1927:**           Berhijrah bersama keluarga ke Singapura<br>
**1930–36:**	  Mendapat pendidikan awal sekolah rakyat hingga            kelas lima di
                    Rengat, Inderagiri<br>
**1937–44:**	Melanjutkan pelajaran di Madrasah Al-Junied dari kelas Tahdiri hingga tahun 
                                enam<br>
**1942:**	        Mengasaskan Perguruan Agama Islam Rengat bersama guru
                beliau Hj Marzuki<br>
**1945:**	        Mengajar sebagai guru pelatih di Madrasah Al-Junied<br>
**1945:**      Mendirikan rumah tangga bersama Hajah Napsiah Bte Ibrahim<br>
**1945:**           Mendirikan Madrasah Bustanul Arifin dan Madrasah Al-Diniyah
                di Singapura<br>
**1945:**           Bertugas dengan Radio Jepun sebagai pemerhati dan penterjemah
                di Singapura<br>
**1946–50:**        Menceburi bidang perniagaan dan keusahawanan<br>
**1951:**         Mengajar semula di Madrasah Al-Junied	<br>	
**1957–66:**        Bertugas pada sebelah petang dalam bidang pentadbiran di
                Qalam Press<br>
**1957:**           Mengasaskan PERGAS bersama angota-anggota lain dan menjadi
                setiausaha bahagian 
								pendidikan yang pertama<br>
**1958–60:**        Menjadi ahli Jawatankuasa Pendidikan Agama Islam,
                Kementerian Pelajaran 
								Singapura sebagai wakil PERGAS melakar
                kurikulum dan menghasilkan 10 buku teks<br>
**1959–84:**        Membuat kajian dan penulisan *Tafsir al-Quran di Radio* (*Tafsir
                ‘Abr al-Athir*)<br>
**1960–62:**        Menjadi ahli Jawatankuasa Penasihat Islam, Kementerian Hal
                Ehwal Masyarakat 
								Singapura<br>
**1966–70:**        Berkhidmat sebagai ketua guru di Sekolah Menengah Arab
                Hasanal Bolkiah di 
								Brunei	<br>
**1970–80:**        Menghasilkan lebih 100 Karya Khutbah Jumaat mengikut tema<br>
**1973–80:**        Menjadi Mudir Madrasah Al-Junied dan mengasilkan tujuh buah
                Buku Teks<br>
**1974–86:**        Menganggotai ahli Lembaga Rayuan MUIS<br>
**1974–92:**        Menjadi ahli Jawatankuasa Fatwa MUIS<br>
**1980–92:**        Menjadi ahli Majlis Tertinggi MUIS<br>
**1980:**           Menjadi Imam dan Khatib tetap Masjid Muhajirin<br>
**1983:**           Mencetak karya Kaedah Tafsir Al-Quran yang dihasilkan pada
                tahun 1970-an<br>       **1988:**           Mendapat Pingat Bakti Masyarakat<br> 
**1991:**           Menjadi ahli penasihat MUIS<br>
**1991:**           Selesai mencetak Tafsir Abr al-Athir edisi lengkap setelah berkarya
                selama lebih 25
								tahun<br>
**1992:**           Pengerusi Madrasah Irsyad dan Pengerusi Lembaga Pendidikan
                Quran Singapura<br>
**1992:**           Mendapat Anugerah Jasa Cemerlang dari MUIS<br>	
**1995:**           Menubuhkan sebuah Rumah Wakaf di Johor Bahru<br>
**2002:**           Mendapat pengiktirafan sebagai Imam Masjid Muhajirin selama
                22 tahun pada usia 80
								tahun<br>
**2010:**           Meninggal dunia pada 12 Ogos 2010 di Singapura

#### **Latar Belakang: Selepas Perpisahan**

Singapura mula berkembang pesat setelah berpisah daripada Malaysia
pada tahun 1965 dan menghadapi pelbagai cabaran pada tahun-tahun
pertumbuhannya sehingga menjadi sebuah kota metropolitan. Jumlah
penduduknya sebanyak 2.07 juta pada tahun 1970 dan meningkat kepada
2.4 juta penduduk pada tahun 1980. Masyarakat Melayu Singapura
membentuk jumlah penduduk minoriti terbesar sebanyak 15 peratus
dengan jumlah 311,379 penduduk pada tahun 1970. Walaupun jumlahnya
meningkat kepada 351,508 penduduk berbangsa Melayu, tetapi mengikut
jumlah peratusan ia sedikit berkurang kepada 14.6 peratus pada
tahun 1980.[^3]

Isu-isu yang dihadapi oleh masyarakat Melayu semenjak era perpisahan
di antara Singapura dan Malaysia pada tahun 1965 sering mendapat
perhatian para pengkaji dan ilmuan hingga ke hari ini. Fokus utama yang
sering mendapat perhatian adalah situasi kehidupan masyarakat Melayu
berbanding bangsa-bangsa lain, kondisi taraf kehidupan mereka, isu-isu
yang sering menjadi cabaran mereka disamping pencapaian dalam pelbagai
bidang yang mereka ceburi sebagai gambaran pencapaian masyarakat
Melayu Singapura.

Dalam perkembangan masyarakat Melayu Islam Singapura, isu-isu sosial
dan agama sering kali menarik perhatian para pengkaji. Perbincangan isu
yang sering berlegar dalam kalangan masyarakat Melayu antaranya adalah
kekurangan barisan ilmuan, kekurangan barisan kepimpinan, ketinggalan
dalam tahap pencapaian dalam pendidikan, jurang pendapatan ekonomi
yang masih besar, peningkatan jumlah pengangguran, peningkatan
isu rumah tangga seperti penceraian, masalah penagihan dadah dan
kedudukan masyarakat Melayu dalam perkembangan politik negara.

Perkembangan ini boleh diperolehi berdasarkan dokumentasi yang telah
dihasilkan oleh ahli akademik, para pemikir mahupun pihak pemerintah
secara rasmi.

Pemikiran sosio-agama Ahmad Sonhadji boleh dilihat apabila membaca
karya-karya penulisan beliau. Isu-isu yang dihadapi oleh masyarakat
Melayu sering dibincangkan antaranya melalui khutbah-khutbah
beliau yang disampaikan kepada khalayak secara terancang melalui
kemahiran dan kepintaran beliau mengarang khutbah dengan menyentuh
permasalahan berkaitan isu-isu sosial yang dilalui oleh masyarakat pada
masa itu. Ia sekaligus membuktikan keprihatinan beliau terhadap keadaan
yang berlaku dalam masyarakatnya dan mengambil pendekatan yang sesuai
dengan membincangkan permasalahan tersebut melalui khutbahnya kepada
khalayak yang mempunyai latar belakang yang pelbagai.

Selain itu, beliau juga boleh dikategorikan sebagai seorang reformis
sosial yang bukan sahaja mampu mengenal pasti permasalahan yang
berlaku dalam masyarakatnya tetapi mampu menjadi agen perubahan.
Beliau mengemukakan solusi atau jalan keluar kepada permasalahan
tadi melalui khutbah yang disampaikan sepanjang lebih dua dekad,
disamping menghasilan karya tafsir di radio dan keterlibatan dalam
khidmat masyarakat.

Khutbah-khutbah tulisan tangan yang dihasilkan ini sangat berkait
rapat dengan sejarah perkembangan masyarakat Melayu di Singapura.
Ada khutbah yang dikarang dengan tujuan untuk menaikkan semangat
bekerja dalam kalangan masyarakat Melayu. Khutbah yang disampaikan
ketika berlakunya kegawatan ekonomi pada tahun 1975 bertujuan untuk
merangsang persaingan dalam meningkatkan tahap ekonomi negara yang
masih baharu pada masa tersebut. Ada pula isi khutbah yang bertujuan
mendidik masyarakat tentang kepentingan menjaga hak kaum wanita dan
kebajikan anak-anak.

#### **Tema: Wanita, Kekeluargaan, Kemanusiaan Dan Kemasyarakatan**
Wanita memainkan peranan penting dalam membangunkan sesebuah
masyarakat dan negara bersama kaum lelaki. Peranan mereka tidak boleh
dinafikan kerana setiap golongan mempunyai peranan khusus yang
tidak dapat disempurnakan oleh gender yang lain. Kelembutan sentuhan
wanita dalam mengasuh anak dan menjaga kebajikan keluarga tidak dapat diambil alih sepenuhnya oleh golongan lelaki. Tugas buruh kasar lebih
sesuai dipikul oleh lelaki kerana kekuatan fizikal yang dikurniakan Tuhan
kepada mereka. Kedua-dua tugasan ini tidak merendahkan mana-mana
pihak wanita ataupun lelaki kerana mereka saling lengkap-melengkapi
dalam setiap urusan kehidupan. Walaupun demikian, kaum wanita sering
dilihat sebagai golongan kelas kedua dalam sesuatu struktur masyarakat
tradisional. Ini tergambar melalui bidang pendidikan, pekerjaan dan
ekonomi. Pencapaian wanita didapati lebih rendah daripada lelaki dalam
bidang-bidang tersebut.

Lebih ramai lelaki yang memperoleh pendidikan formal dan mendapat
tangga gaji yang lebih tinggi daripada wanita dalam bidang pekerjaan. Ini
dapat dilihat melalui jumlah lelaki Melayu yang mempunyai kelulusan
peringkat pos-menengah adalah seramai 1,358 orang, manakala jumlah
wanita Melayu dengan kelulusan yang sama adalah seramai 806 orang
sahaja pada tahun 1980. Manakala pendapatan purata pekerja lelaki Melayu
diantara S$386–S$602, jumlah purata yang diterima oleh golongan wanita
pula adalah di antara S$262–S$416 sahaja. Kedua-dua bidang pendidikan
dan pekerjaan ini lebih dikuasai golongan lelaki berbanding wanita.[^4]

Menurut kajian, terdapat perubahan pada status wanita dalam masa
sedekad antara tahun 1970 dan 1980 dalam bidang ekonomi dan pendidikan
wanita. Begitu juga terdapat peningkatan kedudukan sosial wanita dalam
undang-undang di Singapura.

Walaupun wanita Singapura telah berjaya meningkatkan pencapaian
mereka dari segi jumlah pendaftaran dalam institusi pendidikan,
pencapaian dalam pendidikan tinggi, peningkatan dalam tenaga buruh dan
meningkatkan pendapatan mereka antara 1970–1990, namun pencapaian
kaum lelaki masih jauh mengatasi pencapaian wanita dalam hal-hal ini.[^5]

Penceraian juga merupakan antara isu yang memberikan kesan terutama
kepada wanita dan anak-anak. Jumlah kes penceraian dalam kalangan
masyarakat Singapura pada tahun 1970 adalah sebanyak 6,967 kes
bersamaan dengan 0.3 peratus daripada jumlah keseluruhan penduduk. Pada tahun 1980, kes penceraian meningkat lebih 100 peratus dengan
jumlah 16,664 kes atau sebanyak 0.7 peratus.[^6]

Institusi keluarga adalah penting bagi wanita kerana ia memberi jaminan
keselamatan kepada mereka dan anak-anak. Jumlah anak-anak daripada
wanita yang berkerjaya adalah sebanyak 60,240. Jumlah kanak-kanak yang
diasuh oleh suri rumah sepenuh masa pula lebih tiga kali ganda berbanding
jumlah wanita yang bekerja sebanyak 232,125 orang pada tahun 1980.[^7]

Kebajikan dan masa depan anak-anak sangat penting bagi menentukan
kebahagian wanita. Jika penceraian tidak diberikan perhatian dan
dibendung maka banyak keperluan golongan wanita yang tidak dapat
dipenuhi dan kebajikan anak-anak terjejas, terutamanya jika anak itu masih
terlalu kecil.

<img src="/images/COA%202020/Pemikiran%20Sosio%20Agama/1__Khutbah__Lelaki_dan_Wanita_Sama_Darjatnya.jpg" style="width:50%;">
 <div style="background-color: white;">Khutbah “Lelaki dan Wanita Sama Darjatnya”. <i>Nombor Rujukan NLB 040001654 bertarikh 20 Julai 1971
bersamaan 26 Jamadil Awal 1391.</i></div>

Transliterasi: Si suami bersembahyang dengan sungguh-<br> sungguh
dan berpuasa dengan teratur, sedangkan isterinya<br> 
tidak pernah sekali juga melakukannya. Anak laki-laki<br> 
dihantar dengan sungguh-sungguh ke sekolah dan tempat<br> 
pengajian tetapi anak perempuan dibiarkan tinggal di rumah<br> 
tidak diberi didikan yang cukup untuk dirinya di belakang<br> 
hari. Bukankah anak perempuan itulah nanti apabila telah<br> 
menjadi seorang ibu, maka dia pulalah sebagai guru yang<br> 
pertama sekali kepada anaknya. Pendapatnya anak perempuan<br> 
sama pentingnya dengan anak laki-laki dalam membangun<br> 
masyarakat, bangsa, serta negara. Malah mempunyai<br> 
kedudukan yang sama di dalam beramal soleh dan berbakti<br> 
kerana akan menerima upah dan pahala yang sama pun.

Ahmad Sonhadji menyentuh sikap kurang prihatin sebahagian suami
terhadap keperluan keagamaan isteri dan sikap sebahagian masyarakat
melayani anak lelaki melebihi anak perempuan dalam memberikan
pendidikan dunia dan agama. Ia adalah sesuatu tindakan yang salah dan
perlu diperbaiki. Ini kerana menurut beliau, darjat kedudukan wanita
dan lelaki di sisi Allah s.w.t adalah sama. Setiap mereka akan mendapat
ganjaran dan balasan sesuai dengan amal kebajikan yang mereka kerjakan.
Menurut beliau lagi, penghormatan al-Quran terhadap wanita adalah tinggi
kerana peranan penting yang dimainkan oleh mereka terutamanya dalam
kehidupan para pemimpin dan tokoh-tokoh penting. Nama-nama penting
seperti Maryam yang merupakan ibu kepada Nabi Isa, Asiah isteri kepada
Firaun yang menjaga keselamatan Nabi Musa dan Khadijah isteri kepada
Nabi Muhammad s.a.w. diberikan sebagai contoh. Mereka merupakan
tokoh-tokoh wanita penting dalam kehidupan para nabi dan menjadi
tulang belakang kepada usaha dakwah para nabi dengan memberikan
sokongan penuh tanpa berbelah bagi. Kelembutan dan kehalusan mereka
tidak dapat ditandingi oleh lelaki. Dengan adanya sifat-sifat ini, menonjol
tugasan utama seorang wanita iaitu kemampuan mereka memelihara dan
memastikan kesejahteraan keluarga dan ketaatannya kepada Allah s.w.t
dan suami.

<img src="/images/COA%202020/Pemikiran%20Sosio%20Agama/2__Khutbah__Memberi_Susu_Badan_Pada_Bayi__.jpg" style="width:50%;">
 <div style="background-color: white;"><a href="https://www.nlb.gov.sg/main/book-detail?cmsuuid=33cbc17b-e38b-4750-bb51-54a13d241300"><i>Khutbah “Memberi Susu Badan Pada Bayi”.</i></a><i> Ihsan keluarga Ustaz Ahmad Sonhadji bertarikh
14 Februari 1975 bersamaan 2 Safar 1395.</i></div>


Transliterasi: Maksudnya, ibu yang telah bersedia untuk<br> 
menyusukan anaknya, maka janganlah si suami mengambil<br> 
anaknya pula untuk disusukan kepada perempuan lain kerana<br> 
yang demikian itu akan menyusahkan ibu tersebut atau<br> 
janganlah ibu itu dipaksa menyusukan anaknya supaya menjadi<br> 
kesusahan kepadanya, padahal ia tidak sanggup menyusukannya.<br> 
Dalam pada itu, menyusukan anak itu tiadalah wajib baginya.<br> 
Begitu pula ayah anak itu, janganlah dibebankan dengan<br> 
meletakkan anaknya kepadanya. Pada hal anak itu perlu<br> 
disusui oleh ibunya, sehingga menyusahkan ke atas dirinya<br> 
dan diri kanak-kanak itu. Walhasil salah seorang dari kedua<br> 
ibu dan bapa itu janganlah saling sakit menyakiti dan susah<br> 
menyusahkan akan anak mereka bahkan hendaklah keduanya<br> 
bertanggungjawab di atas kehidupannya.

Khutbah ini menarik perhatian kerana tajuk ini biasanya dibincangkan
dalam kalangan wanita tetapi disampaikan kepada hadirin yang terdiri
daripada kaum lelaki semuanya. Ia berkaitan memberikan susu ibu kepada bayi. Ia menunjukkan bahawa Ahmad Sonhadji sangat peka terhadap
kebajikan golongan wanita dan kanak-kanak dengan memberikan nasihat
dan mengingatkan kepada kaum lelaki akan tugas mereka menjaga
kebajikan wanita dan anak-anak. Laporan banci kebangsaan pada tahun
1980 menunjukkan jumlah wanita Melayu adalah sebanyak 76,381.
Manakala yang berkerjaya hanya sebanyak 22, 975 dan jumlah majoriti
wanita yang tidak bekerja dan mengharapkan sokongan suami atau bapa
adalah sebanyak 53,405.[^8]

Ahmad Sonhadji menjelaskan bahawa memberikan susu ibu kepada
bayi merupakan makanan asas bagi bayi terutama yang baharu lahir
agar mereka dapat membesar dengan sihat. Oleh itu, kebajikan ibu yang
menyusukan harus diberi perhatian agar kebajikan anak itu juga turut
terjaga. Persefahaman di antara suami dan isteri dalam perkara ini harus
diwujudkan demi menjaga kemaslahatan anak-anak ini.

Transliterasi: Sesungguhnya sangatlah aibnya sesebuah<br> 
rumahtangga yang dibina di atas dasar permainan. Suami<br> 
isteri yang kerap bercerai disebabkan pertengkaran yang kecil<br>l
tetapi kemudiannya rujuk dengan melakukan yang sedemikian<br> 
itu berkali-kali, sesungguhnya telah mempermainkan<br> 
pembinaan rumahtangga mereka kerana bercerai itu bererti<br> 
meruntuhkannya dan rujuk bererti membinanya. Jika<br> 
berulangkali berlaku keruntuhan rumahtangga, bukan hanya<br> 
keduanya sahaja yang akan menderita tetapi kesannya juga<br> 
sangat buruk terhadap kehidupan anak-anak mereka, baik<br> 
dalam belaan dan asuhan maupun dalam didikannya dan<br> 
pelajaran. Bahkan juga mengganggu pertumbuhan jiwa<br> 
kanak-kanak yang baik selalu mengharapkan kasih sayang<br> 
dari kedua ibu bapanya. Itulah sebabnya Tuhan membataskan<br> 
bercerai hanya setakat dua kali sahaja. Bila bercerai pada kali<br> 
yang ketiga, tak boleh rujuk semula kecuali dengan syarat<br> 
yang ketat. Namun demikian, rujuk pun ada gunanya dan<br> 
ada hikmahnya.

Menerusi khutbah ini, Ahmad Sonhadji menyuarakan kerisauan tentang
penceraian yang banyak berlaku dalam masyarakat Singapura. Masyarakat
perlu sedar bahawa rumahtangga itu bukan suatu permainan yang
boleh dicerai dan dirujuk sesuka hati. Isu penceraian ini berlaku dalam
masyarakat Melayu Singapura pada kadar yang agak tinggi pada zaman
tersebut. Laporan banci kebangsaan menunjukkan jumlah penceraian
pada tahun 1970 adalah sebanyak 6,967 kes dan meningkat secara drastik
kepada 16,664 kes pada tahun 1980. Jumlah ini menunjukkan peningkatan
sebanyak lebih 100 peratus dengan jumlah penduduk pada masa itu masingmasing
berjumlah 2.027 juta dan 2.4 juta.[^9]

Penceraian juga memberikan kesan yang buruk bukan sahaja terhadap
pasangan tetapi menjejas kebajikan anak-anak yang terlibat dalam
proses tersebut. Antara faktor penyebab kepada berlakunya penceraian
adalah kerana pendapatan ekonomi isi rumah yang rendah berbanding
keperluan hidup yang tinggi di Singapura, pasangan muda yang tidak
matang menguruskan rumahtangga, kurangnya ilmu pengetahuan
tentang menguruskan rumahtangga dan tidak menyedari implikasi buruk
penceraian terhadap pasangan terutama kepada anak-anak.

Ahmad Sonhadji menyentuh isu penceraian rumahtangga dalam
khutbahnya sebanyak 3 kali, iaitu pada 6 Disember 1974 dengan tajuk
*Perempuan Yang Bercerai Hendaklah Beriddah*, khutbah pada 21 Februari
1975 bertajuk *Janda Hendaklah Beriddah* dan khutbah yang disampaikan
pada 6 April 1979 bertajuk *Talak Itu Hanya Dua Kali*. Dengan adanya
instrumen penceraian atau talak dalam al-Quran menunjukkan
kesempurnaan ajaran Islam. Ini kerana bukan sahaja panduan diberikan
ketika suasana bahagia tetapi ketika berlakunya konflik dan krisis dalam
rumahtangga dengan adanya aturan dan jalan keluar kepada masalah
yang dihadapi.

Dalam khutbah berkaitan talak dan iddah, Ahmad Sonhadji menjelaskan
hikmah atau tujuan mengapa talak itu hanya boleh berlaku dua kali sahaja
agar isteri tidak dizalimi oleh suami. Tempoh iddah adalah selama tiga kali
suci daripada waktu haid jika suami masih hidup. Adanya tempoh iddah ini
bertujuan untuk menjaga kebajikan dan kemaslahatan isteri dan anak-anak
agar perkahwinan yang ada masih boleh diselamatkan sekiranya keduadua
pihak suami dan isteri bersedia untuk memperbaiki perkahwinan
mereka. Sekiranya suami meninggal dunia pula, tempoh iddahnya adalah
selama empat bulan sepuluh hari. Tempoh ini memberi peluang jika ada
anak di dalam rahim ibu agar dapat hidup berkembang dengan baik tanpa
gangguan daripada baka bapa yang baru. Anak juga akan biasanya mula
bergerak dalam tempoh tersebut. Ini juga bertujuan memelihara kebajikan
wanita dari sudut kesihatan fizikal dan anak-anak dari sudut memastikan
hak pemilikan harta peninggalan daripada bapanya.

#### **Tema: Adab, Etika Dan Integriti**

Karya khutbah Ahmad Sonhadji memaparkan pengalaman masyarakat
Melayu Islam Singapura bergelut dengan kemodenan dan berhadapan
dengan cabaran kehidupan. Ia tergambar melalui isu-isu yang dibawakan
dalam khutbah seperti keadaan ekonomi yang sukar, taraf sosial yang
rendah, semangat kebangkitan beragama, perasaan seperti tertindas dan
kekurangan pemimpin yang mewakili aspirasi mereka.

Di sini juga tergambar karisma Ahmad Sonhadji membawakan isuisu
sosio-agama dalam khutbah-khutbahnya. Ramai karyawan utama
Melayu telah menggunakan karya penulisan mereka bukan sahaja sebagai
bahan seni tetapi sebagai platform untuk menyampaikan nilai-nilai
penting, berinteraksi dengan masyarakat mengenai isu-isu penting dan mengutarakan kebimbangan mereka terhadap sesuatu perkara dalam
perkembangan masyarakat.[^10]

Jenayah menjadi indikator kepada tinggi atau rendah adab, etika dan
integriti dalam sesebuah masyarakat. Pada era pasca perpisahan dengan
Malaysia, masyarakat Melayu Singapura, terutama para belia menghadapi
cabaran hidup dan jati diri. Pada tahun-tahun 1970-an, penyalahgunaan
dadah membelenggu masyarakat Melayu berbanding bangsa-bangsa yang lain in Singapura.

Transliterasi: Sesungguhnya seburuk-buruk ujian yang dirasakan<br>
oleh seseorang itu ialah orang yang berputus asa. Orang yang<br>
berputus asa akan mematikan kesedarannya. Dia akan murung<br>
hidupnya sehingga dunia ini akan menjadi gelap baginya. Dia<br>
tidak akan bersemangat dan akan hancur segala cita-citanya.<br>
Lantaran itu, dia akan mencari sesuatu yang pada anggapannya<br>
dapat mententeramkan jiwanya. Dicubanya bahan-bahan, baik<br>
yang berupa minuman seperti arak atau makanan seperti pil-pil<br>
yang mengandungi dadah yang merbahaya atau menyuntikkan<br>
bahan-bahan tersebut ke tubuhnya. Memang gejala yang amat<br>
berbahaya inilah yang terbit dari perasaan putus asa. Orang yang<br>
berputus asa ini telah disebutkan oleh Allah di dalam Al-Quran<br>
dalam bentuk yang tercela dan hendaklah disingkirkan jauh-jauh.

Menurut Ahmad Sonhadji, pada zaman tersebut masyarakat Melayu
menghadapi permasalahan sosial antaranya seperti masalah penagihan
dadah dan pengangguran. Antara faktor yang menyumbang kepada
permasalahan ini adalah sikap sebahagian masyarakat itu sendiri yang
mudah berputus asa apabila menghadapi ujian, tidak mempunyai daya
ketahanan dalam menghadapi ujian hidup dan mencari jalan mudah
untuk melupakan masalah dengan mengambil dadah atau bahan-bahan
yang merosakkan diri sendiri. Perkara ini dilarang oleh Islam kerana
ia merosakkan masa depan individu, keluarga, masyarakat dan negara.
Seorang Muslim itu harus senantiasa mensyukuri segala nikmat kurniaan
Tuhan terutama ketika senang, kuat pendirian keimanannya dan tidak
putus asa apatah lagi dengan membunuh diri ketika menghadapi ujian
hidup seperti yang banyak berlaku pada zaman itu.

Kajian menunjukkan masyarakat Melayu pada masa tersebut perlu
mengatasi masalah dadah agar dapat menjadi masyarakat yang berjaya
dan lebih maju dengan masa depan yang lebih cerah. Usaha membasmi
penagihan dadah di Singapura giat dijalankan oleh pelbagai pihak terutama
pemerintah pada tahun-tahun 1970-an.

Lebih membimbangkan lagi, ramai yang terjebak dalam penagihan dadah
ini terdiri daripada para pelajar sekolah yang berumur semuda 13 tahun.
Mereka menggunakan wang saku untuk membeli ganja dan juga dadah.[^11]

Pada bulan Oktober tahun 1975, 3,619 orang ditangkap kerana menagih
dadah, sebahagian besar mengambil dadah heroin dengan jumlah 1,896 atau
88.2 peratus adalah pesalah belia di bawah umur 30 tahun. Perkembangan
ini membimbangkan banyak pihak.[^12] Pada tahun 1975 sahaja, terdapat sebanyak 2,200 orang telah terjerumus ke kancah dadah dan jumlah
sebanyak S$26 juta telah dibazirkan untuk menampung kos penagihpenagih
dadah ini.[^13] Hanya setahun selepas itu, jumlahnya meningkat
lebih dua kali ganda menjadikan jumlahnya sebanyak 6,000 orang penagih
dadah ditangkap sepanjang tahun 1976.[^14]

Terdapat usaha yang dilakukan secara kolektif di antara permerintah, ibu
bapa, pemimpin akar umbi dan pihak sekolah bagi mendidik masyarakat
terutama golongan belia untuk memupuk kesedaran tentang bahaya dadah.
Ceramah dengan pelbagai tajuk berkaitan dadah diadakan di sekolah-sekolah,
kelab masyarakat dan juga di madrasah.[^15] Golongan yang terlibat dalam
penagihan dadah ini bukan hanya daripada kalangan lelaki tetapi terdapat
juga kaum wanita yang terjebak dan ditangkap oleh pihak berkuasa.[^16]

Transliterasi: Sebabnya iri hati itu ditegah, ialah dikhuatiri<br>
kelak bertukar menjadi hasad atau dengki kerana siapalah<br>
tahu ibarat orang yang pada permulaannya hanya bermain-<br>main
saja di tepi kawasan larangan tiba-tiba terjerumus<br>
ke dalam kawasan larangan tersebut yang akibatnya<br>
membahayakan dirinya. Kesan yang kita dapati dari ayat<br>
ini ialah, Allah menegah janganlah seseorang itu iri hati,<br>
apalagi dengki terhadap orang lain yang sedang dikurniakan<br>
oleh Allah kelebihan-kelebihan yang tidak terdapat pada<br>
dirinya, kerana mungkin menyusahkan dirinya sendiri kelak<br>
sekira ditakdirkan kurnia itu jatuh ke atas pangkuannaya<br>
disebabkan tak ada kelayakannya untuk menerimanya. Apa<br>
yang perlu, pohonkan sahaja kepada Allah dan terima sahaja<br>
sebarang kurnianya dengan bersyukur kepadanya sebab<br>
masih banyak lagi kurnia Allah yang lain dan masih penuh<br>
perbendaharaan Allah dengan kurnianya yang tidak akan<br>
berkurang dengannya.

Ahmad Sonhadji menjelaskan bahawa dalam sesebuah masyarakat terdapat
pelbagai jenis manusia yang terdiri daripada golongan kaya dan miskin. Ia
merupakan suatu ketetapan alam yang ditentukan oleh Tuhan dan ujian
Tuhan bagi setiap golongan. Mereka tidak sepatutnya beriri hati dengan
golongan yang dikurniakan kelebihan dan menyesali hidupnya. Yang perlu
dilakukan adalah berusaha mencari kurniaan Tuhan yang melimpah kerana
menurut Ahmad Sonhadji, orang yang rajin bekerja akan mendapat upah
yang banyak dan yang malas bekerja mendapat upah yang sedikit. Beriri
hati dengan meminta Tuhan agar memberikan semua manusia sama rata
dan menjalani corak hidup yang sama adalah berlawanan dengan sifat
dan peraturan Tuhan. Ini adalah kerana kemampuan manusia semuanya
berbeza-beza dan kurniaan Tuhan adalah bersesuaian dengan kemampuan
manusia tadi.

Transliterasi: Tetapi bagaimana pula dengan keadaan<br>
sesetengah umat Islam sekarang ini? Mereka telah mulai<br>
mengabaikan sifat amanah ini, akhirnya telah menyia-<br>nyiakannya.
Di sana sini mereka cuba mendirikan syarikat<br>
kerjasama tetapi di sebalik itu terdapat setengah daripada<br>
ahlinya mencari kepentingan diri sendiri, hilang kejujurannya,<br>
menggunting dalam lipatan, berlakulah pecah amanah. Maka<br>
terpaksalah syarikat kerjasama itu bubar, dan diadakan pula<br>
yayasan mengumpul modal-modal. Terkumpullah wang<br>
beribu-ribu ringgit dan mulalah berbagai projek dirancangkan,<br>
tetapi sayangnya ada tangan yang bernoda telah berkhianat<br>
tidak jujur dan tidak amanah sehingga yayasan itu hancur<br>
dikhianati oleh bangsa sendiri. Begitulah keadaan kita terus<br>
menerus mundur seperti yang dilihat orang. Kita hanya<br>
mengucap “Inna lillah wa inna ilaihi rajiI un," Itulah kata<br>-kata
ucapan bagi orang yang sedang ditimpa bala, tetapi<br>
apa gunanya kalau diri sendiri yang mencari bala-bala itu<br>
disebabkan tidak memelihara amanah.

Kestabilan ekonomi masyarakat dan kemajuan sesuatu negara bergantung
kepada sejauh manakah kejujuran anggota masyarakat itu, kepimpinannya,
pemerintahnya, pegawai kerajaan dan ahli perniagaannya. Isu ini
disentuh oleh Ahmad Sonhadji dalam khutbahnya dengan membawakan
kiasan “bagai gunting dalam lipatan” untuk menggambarkan keadaan
yang berlaku dalam masyarakat. Terdapat budaya pecah amanah pada
masa tersebut yang berlaku menyebabkan syarikat dan yayasan milik
orang Melayu menghadapi kerugian yang besar dan terpaksa ditutup.
Ahmad Sonhadji menyatakan bahawa Allah s.w.t memuji orang yang
amanah, bertanggungjawab dan jujur. Celaan dan ancaman Allah s.w.t
pula dihadapkan terhadap orang yang pecah amanah. Kemudian beliau
membuat perbandingan dan membawakan contoh kejayaan sebahagian
orang asing yang jujur dan kuat berusaha berjaya menjadi maju dan
menguasai ekonomi.

Jenayah adalah penyakit masyarakat yang ubatnya masih dianggap belum
memberikan kesan. Ini adalah tajuk artikel yang ditulis oleh Encik Mohd
Guntur Sadali yang disiarkan melalui akhbar pada tahun 1975. Menurut
beliau, jumlah jenayah di Singapura masih tinggi pada masa tersebut
walaupun negara telah menjadi lebih maju dan bersih dari pelbagai segi
seperti udara, bunyi dan sampah. Selain itu Singapura juga telah mengatasi
negara-negara jirannya dari segi ekonomi dan jika mereka ingin bersaing
dengan Singapura mereka memerlukan beberapa tahun untuk mengejarnya.
Masalah kerendahan nilai moral dalam kalangan masyarakat masih
ketara dan boleh dilihat melalui jenis dan jumlah jenayah yang berlaku
di Singapura pada masa tersebut. Rasuah dan pecah amanah berlaku
secara berleluasa. Jenayah seperti rompak, bunuh, rogol dan segala jenis
jenayah kejam masih banyak berlaku di Singapura yang dikatakan telah
mencapai kemajuan. Ia dilakukan bukan hanya oleh golongan awam tetapi
dilakukan juga oleh golongan atasan yang dihormati masyarakat. Menurut
beliau kekotoran moral ini perlu difikirkan dengan serius, kesedaran perlu
dipupuk dan pembaikan perlu diusahakan walaupun mungkin memerlukan
masa yang lama untuk mengubah situasi ini. Masyarakat yang boleh dikira
berjaya menurut beliau adalah anggota masyarakatnya mempunyai nilai
moral yang tinggi dan memerhatikan prinsip-prinsip yang diajarkan oleh
agama mereka. Ia perlu diperlihatkan terlebih dahulu oleh para pemimpin
yang adil dan para agamawan yang bermoral.[^17]

Antara jenayah pecah amanah yang dilaporkan pada tahun 1968 adalah
kes jenayah Gemini Chit Fund yang melibatkan penyelewengan wang
sebanyak S$3 juta dan kes pecah amanah yang terbesar melibatkan jumlah
wang sebanyak S$24.2 juta pada tahun 1978 yang ditumpaskan oleh
pasukan polis. Kedua-dua kes ini diketuai oleh ASP Abu Bakar dan beliau
dianugerahkan Pingat Kepujian Tertinggi oleh Pasukan Polis Singapura
kerana berjaya menyelesaikan kes yang rumit tersebut dalam masa
dua tahun.[^18]

Masih terdapat banyak kejadian pecah amanah dalam kalangan masyarakat
Singapura yang dilaporkan oleh media massa pada tahun-tahun 1970-an.
Jumlah jenayah kolar putih meningkat pada setiap tahun antara tahun
1978 hingga tahun 1980. Menurut Encik Reggie C. Da Silva, Pengarah
Jabatan Siasatan Jenayah (CID), kes pecah amanah yang dilaporkan pada
tahun 1978 adalah sebanyak 1,558 kes, 2,204 kes dilaporkan pada tahun 1978
dan sebanyak 2,266 kes pada tahun 1980. Jenayah kolar putih ini berlaku
disebabkan oleh perbuatan seperti pecah amanah, penipuan wang, judi
tipu, pemalsuan maklumat dan penipuan bil dagangan terutama yang
melibatkan industri perkapalan. Ini bermakna, pada tahun 1979, terdapat
55 kes pecah amanah dalam kalangan 100,000 penduduk berbanding hanya
18 kes bagi setiap 100,000 penduduk pada tahun 1970 di Singapura pada
masa itu.[^19]

Transliterasi: Di antara jenis makan yang haram itu ialah<br>
makan suap (rasuah). Ia merupakan penyakit yang sangat<br>
berbahaya kepada masyarakat dan juga negara. Rasuah ibarat<br>
racun. Lebih berbahaya makan suap itu dari menghisap ganja<br>
dan menyalahgunakan dadah. Racun yang akan menjadikan<br>
masyarakat hidup merana dan akhirnya juga negara jadi<br>
binasa. Orang yang mengamalkan rasuah dan makan dari<br>
hasil rasuah atau makan makanan yang diketahui datangnya<br>
dari sumber yang haram, baik terpaksa atau sengaja, tentu<br>
sekali orang itu akan melahirkan anak atau keturunan dan<br>
zuriat yang kurang bersih kerana darah daging telah tumbuh<br>
daripada barang yang haram. Maka tidaklah hairan kalaulah<br>
terdapat keturunan di belakang hari kelak lebih banyak terlibat<br>
di dalam melakukan kerja-kerja yang haram, kegiatan yang<br>
haram, terdidik dengan kerja-kerja yang haram dan hidup<br>
di dalam gerakan yang haram, melebihi dari orang yang<br>
menurunkannya.

Rasuah juga merupakan sesuatu makanan yang haram dan ibarat racun
yang membinasakan masyarakat dan negara. Generasi yang akan datang
akan menjadi lebih parah kerana dididik dengan ajaran yang salah. Ahmad
Sonhadji menerangkan bahawa kepentingan dan kemaslahatan orang
ramai tidak mungkin diwujudkan selagi belum mahu mematuhi dan taat
kepada Allah, Rasul dan Uli al-Amr (pihak yang berpakaran dan punya
kuasa). Kedudukan seorang manusia itu terletak pada teguh pendiriannya,
baik jujur dalam segala tutur kata dan perbuatannya. Tegak berdiri dengan
batas-batas yang ditetapkan oleh Allah s.w.t, tidak menuruti hawa nafsu,
suka dan benci sesuatu kerana Allah s.w.t, dan cepat bertaubat apabila
melakukan dosa.

Transliterasi: Jika kita perhatikan, merenung sejenak ke<br>
arah ayat-ayat suci Al-Quran yang memperkatakan tentang<br>
perangai, budi dan akhlak, jelas sekali bahawa tiada lain<br>
yang dikehendaki Allah s.w.t kepada umat Islam hanya ke<br>
arah itu. Hendaklah umat Islam itu berperangai yang baik,<br>
berbudi yang luhur dan berakhlak yang mulia. Inilah sifat<br>-sifat
yang mulia yang ditekankan oleh Islam kepada sekalian<br>
penganutnya dan pertama sekali dapat kita lihat pada<br>
firman Allah kepada RasulNya s.a.w, ertinya, “Tetapkanlah<br>
pendirian engkau sebagaimana engkau diperintahkan.”<br>
(Hud: 112) Maksudnya baginda hendaklah berpendirian<br>
teguh dalam beragama dan melaksanakan dengan jujur apa<br>
yang diperintahkannya. Tentu sahaja sebagai contoh kepada<br>
umat, baginda telah pun melaksanakan pendiriannya yang<br>
teguh dalam beragama sebagai pegangan hidup dan sentiasa<br>
bersikap jujur.

Dalam memberikan panduan kepada masyarakat berkaitan isu etika dan
integriti, Ahmad Sonhadji menjelaskan bahawa dalam sesebuah masyarakat,
adab merupakan perkara penting. Akhlak yang baik bertujuan untuk
memelihara kesejahteraan masyarakat, berlaku persefahaman dan tidak
ada perbalahan walaupun berlainan bangsa, bahasa dan agama. Di antara
sifat pergaulan yang terbaik itu adalah dengan adanya sifat saling hormatmenghormati
dan berbudi bahasa misalnya apabila berada di dalam sesuatu
majlis perjumpaan. Menjaga lidah dengan berdiam diri atau menutup mulut
adalah lebih baik jika tiada perkara yang baik boleh dituturkan.

Dalam memberikan panduan kepada masyarakat berkaitan isu etika dan
integriti, Ahmad Sonhadji menjelaskan bahawa dalam sesebuah masyarakat,
adab merupakan perkara penting. Akhlak yang baik bertujuan untuk
memelihara kesejahteraan masyarakat, berlaku persefahaman dan tidak
ada perbalahan walaupun berlainan bangsa, bahasa dan agama. Di antara
sifat pergaulan yang terbaik itu adalah dengan adanya sifat saling hormatmenghormati
dan berbudi bahasa misalnya apabila berada di dalam sesuatu
majlis perjumpaan. Menjaga lidah dengan berdiam diri atau menutup mulut
adalah lebih baik jika tiada perkara yang baik boleh dituturkan.

Khutbah beliau yang membincangkan isu-isu berkaitan etika dan integriti,
menekankan nilai kejujuran menjaga amanah, menjauhi perkara yang boleh
merosakkan diri, adab kesopanan dalam pertuturan dan tingkah laku,
mentaati perintah dan menjauhi larangan Allah s.w.t, Rasullullah s.a.w
dan pemimpin kaum muslimin, konsep keimanan, konsep ketaqwaan dan
menjelaskan implikasi perbuatan yang menyalahi aturan ini.

#### **Kesimpulan**
Berdasarkan kepada pembacaan dan analisa yang dilakukan ke atas
pemikiran Ahmad Sonhadji melalui koleksi khutbahnya, pengkaji
mendapati bahawa beliau adalah seorang tokoh ilmuan yang berkemahiran
tinggi. Beliau berpengalaman luas dalam menghasilkan bahan-bahan
penulisan yang menjadi naratif penting dan panduan bagi masyarakat
Melayu Singapura dalam menghadapi isu-isu sosio-agama pada zaman
pasca perpisahan dengan Malaysia.

Pemikiran beliau dapat diselami melalui perbincangan isu-isu sosio-agama
yang dihadapi oleh masyarakat Singapura. Isu pengabaian hak pendidikan
anak perempuan, isu penceraian wanita, isu pekerjaan, cabaran ekonomi
masyarakat Melayu dan isu-isu pengamalan keagamaan mendapat
perhatian yang tinggi dalam karya-karya beliau. Isu-isu sosial yang diangkat
oleh Ahmad Sonhadji dalam khutbah-khutbah beliau adalah respon
kepada isu-isu yang dihadapi oleh masyarakat Melayu Islam Singapura
pada masa tersebut. Gaya bahasa yang digunakan oleh Ahmad Sonhadji
dalam khutbah beliau adalah pelbagai dan sebahagian besarnya berbentuk
konstruktif, optimistik dan positif terhadap masa depan masyarakat Melayu
Islam di Singapura.

Atas keprihatinan Ahmad Sonhadji yang sering memikirkan permasalahan
masyarakat dan mengambil peduli cabaran yang mereka hadapi
menyebabkan beliau boleh dikategorikan sebagai seorang reformis
sosial yang memperjuangkan isu-isu sosio-agama. Koleksi khutbah ini
diharapkan dapat terus dikaji kerana ia mencerminkan kebijaksanaan dan
daya intelektual permata tafsir Singapura ini. Ketajaman pandangan dan
kehalusan pemikiran serta ketelitian dalam merawat masalah masyarakat
terserlah melalui koleksi khutbah ini. Pengkaji mencadangkan agar
koleksi khutbah beliau dicetak semula, dijadikan sebagai sebuah karya
agung, dibaca oleh khatib sebagai teks khutbah yang baru dan dijadikan
sebagai rujukan pengkaji kerana ia adalah khazanah berharga masyarakat
Melayu Singapura.

#### **Acknowledgments**
*I would like to thank Dr Wan Nasyrudin Bin Wan Abdullah and Dr Azhar Ibrahim
for their invaluable insights. My appreciation goes to Mazelan Anuar, Juffri Supa’at,
Joanna Tan and Tan Huism (National Library Board, Singapore) for providing
invaluable access to documents, inputs and the opportunity to be the recipient of the Lee
Kong Chian Research Fellowship.*

<div>
<b>Dr Mohamed Qusairy Bin Thaha</b> has a PhD in Islamic civilisation and is the CEO
of Singapore Islamic Scholars Association (PERGAS). He was the head of Darul Quran
Singapura for more than a decade. His research interests include the history of Quran
manuscripts, the development of Quran interpretations in Singapore, and thoughts of
local religious scholars in the socio-religious context.</div>

#### **BIBLIOGRAFI**
       

Azhar Ibrahim. “Resisting Cultural Amnesia: Malay Literature of Dignified Presence.” In [_Majulah! 50 Years of Malay/Muslim Community in Singapore_](https://eservice.nlb.gov.sg/redir/itemdetails?bid=202511186). Edited by Zainul Abideen Rashid and Norshahril Saat. Singapore: World Scientific, 2016, 465–77. (From National Library Singapore, call no. RSING 305.697095957 MAJ)

_Berita Harian_. “[Kempen Basmi Salahguna Dadah Pada Pelajar-Pelajar Diperhebat](https://eresources.nlb.gov.sg/newspapers/digitised/article/beritaharian19740919-1.2.24.3)” \[The campaign to eradicate drug abuse among students is intensified\]. 19 September 1974, 5. (From NewspaperSG)

—. Mohd Guntor Sadali, “[Jenayah: Penyakit Masyarakat Yang Ubatnya Dianggap Masih Belum Memberikan Kesan](https://eresources.nlb.gov.sg/newspapers/digitised/article/beritaharian19750530-1.2.27.2)” \[Crime: A disease of society for which the supposed cure has yet to produce an effect\]. 30 May 1975, 8. (From NewspaperSG)

—. “[11 Wanita Antara 177 Yg Ditahan Kerana Dadah](https://eresources.nlb.gov.sg/newspapers/digitised/article/beritaharian19750929-1.2.13)” \[11 women among the 177 arrested for drugs\]. 29 September 1975, 1. (From NewspaperSG)

—. “[Pabila Dadah Menyerang](https://eresources.nlb.gov.sg/newspapers/digitised/article/beritaharian19751213-1.2.2.3)” \[When drugs attack\]. 13 December 1975, 1. (From NewspaperSG)

—. “[Usaha-Usaha Membasmi Penagihan Dadah](https://eresources.nlb.gov.sg/newspapers/digitised/article/beritaharian19760313-1.2.2.1)” \[Efforts to eradicate drug addiction\], 13 March 1976, 1. (From NewspaperSG)

—. [Lebih 4,000 Penagih Dadah Diberkas](https://eresources.nlb.gov.sg/newspapers/digitised/article/beritaharian19770123-1.2.19)” \[More than 4,000 drug addicts were arrested\]. 23 January 1977, 2. (From NewspaperSG)

—. Mohd Maidin, “[Orang Yang Bongkar Kes Pecah Amanah Terbesar](https://eresources.nlb.gov.sg/newspapers/digitised/article/beritaharian19790114-1.2.9)” \[The person who uncovered the biggest breach of trust case\]. 14 January 1979, 1. (From NewspaperSG)

—. &nbsp;[Masalah Dadah](https://eresources.nlb.gov.sg/newspapers/digitised/article/beritaharian19780204-1.2.21)” \[Drug problem\], _Berita Harian_, 4 February 1978, 2; “Ceramah kesan dadah.” 24 March 1980, 3. (From NewspaperSG)

—. “[Jenayah ‘Kolar Putih’ Kian Meningkat Di Sini](https://eresources.nlb.gov.sg/newspapers/digitised/article/beritaharian19801206-1.2.52)” \[White collar crime is on the rise here\]. 6 December 1980, 8. (From NewspaperSG)

Debbie Eng Bee Tan Porter. _The Status of Women in a Transitional Society: Male-Female Differentials in Education, Occupation and Earnings in Singapore_.Canada: University of New Brunswick, 1997.

Khoo, Chian Kim. [_Census of Population 1980 Singapore, Release No. 1. Advance Release of Basic Demographic and Geographic Data_](https://eservice.nlb.gov.sg/redir/itemdetails?bid=4181629). Singapore: Department of Statistics, 1981. (From National Library Singapore, call no. RCLOS 312.095957 CEN)

—. [_Census of Population 1980 Singapore, Release No. 7. Income and Transport_](https://catalogue.nlb.gov.sg/search/card?recordId=200090592). Singapore: Department of Statistics. (From PublicationSG)  
  
—. [_Census of Population 1980, Singapore. Release no. 9, Religion and Fertility_](https://eservice.nlb.gov.sg/redir/itemdetails?bid=4181792). Singapore: Department of Statistics, 1981. (From National Library Singapore, call no. RCLOS 312.095957 CEN)

M. Qusairy Thaha, [_Pemikiran Sosio-Agama Ahmad Sonhadji Mohamad Melalui Koleksi Khutbah (1971–1980)_](https://eservice.nlb.gov.sg/redir/itemdetails?bid=205765699) \[Ahmad Sonhadji Mohamad's socio-religious thought through a collection of sermons (1971–1980)\]. Singapore: Persatuan Ulama dan Guru-Guru Islam Singapura (PERGAS), 2021. (From National Library Singapore, call no. R 297.3705957 MOH)

Norman Suratman, [_Menyongsong Arus: Biodata Ahmad Sonhadji Mohamad_](https://eservice.nlb.gov.sg/redir/itemdetails?bid=8757530) \[Facing the tide: Biography of Ahmad Sonhadji Mohamad\]. Singapura: Pustaka ASB Mohamad, 1997. (From National Library Singapore, call no. Malay RSING 922.97 NOR)

Zulkifli Haji Mohd Yusoff. [_A Study of Tafsir ’Abr Al-Athir and Sonhadji’s Methodology in Tafsir Al-Quran_](https://eservice.nlb.gov.sg/redir/itemdetails?bid=12923770)_._ Singapura: Ahmad Sonhadji, 2002. (From National Library Singapore, call no. RCLOS 297.122601 ZUL-\[UAS\])

#### **NOTES**
      

[^1]: M. Qusairy Thaha, [_Pemikiran Sosio-Agama Ahmad Sonhadji Mohamad Melalui Koleksi Khutbah (1971–1980)_](https://eservice.nlb.gov.sg/redir/itemdetails?bid=205765699) \[Ahmad Sonhadji Mohamad's socio-religious thought through a collection of sermons (1971–1980)\] (Singapore: Persatuan Ulama dan Guru-Guru Islam Singapura (PERGAS), 2021). (From National Library Singapore, call no. R 297.3705957 MOH)

[^2]:  Norman Suratman, [_Menyongsong Arus: Biodata Ahmad Sonhadji Mohamad_](https://eservice.nlb.gov.sg/redir/itemdetails?bid=8757530) \[Facing the tide: Biography of Ahmad Sonhadji Mohamad\] (Singapura: Pustaka ASB Mohamad, 1997) (From National Library Singapore, call no. Malay RSING 922.97 NOR); Zulkifli Haji Mohd Yusoff, [_A Study of Tafsir ’Abr Al-Athir and Sonhadji’s Methodology in Tafsir Al-Quran_](https://eservice.nlb.gov.sg/redir/itemdetails?bid=12923770) (Singapura: Ahmad Sonhadji, 2002). (From National Library Singapore, call no. RCLOS 297.122601 ZUL-\[UAS\])

[^3]: Khoo Chian Kim, [_Census of Population 1980 Singapore, Release No. 1. Advance Release of Basic Demographic and Geographic Data_](https://eservice.nlb.gov.sg/redir/itemdetails?bid=4181629) (Singapore: Department of Statistics, 1981), 2. (From National Library Singapore, call no. RCLOS 312.095957 CEN)

[^4]: Khoo Chian Kim, [_Census of Population 1980 Singapore, Release No. 7. Income and Transport_](https://eservice.nlb.gov.sg/redir/itemdetails?bid=200090592) (Singapore: Department of Statistics, 1981), 119. (From PublicationSG)  
  
[^5]: Debbie Eng Bee Tan Porter, _The Status of Women in a Transitional Society: Male-Female Differentials in Education, Occupation and Earnings in Singapore_ (Canada: University of New Brunswick, 1997)  
  
[^6]: Khoo, [_Basic Demographic and Geographic Data_](https://eservice.nlb.gov.sg/redir/itemdetails?bid=4181629), 2.

[^7]: Khoo Chian Kim, [_Census of Population 1980, Singapore. Release no. 9, Religion and Fertility_](https://eservice.nlb.gov.sg/redir/itemdetails?bid=4181792) (Singapore: Department of Statistics, 1981), 121–23. (From National Library Singapore, call no. RCLOS 312.095957 CEN)

[^8]: Khoo Chian Kim, [_Census of Population 1980, Singapore. Release no. 4, Economic Characteristics_](https://eservice.nlb.gov.sg/redir/itemdetails?bid=4181626) (Singapore: Department of Statistics, 1981), 293–95. (From National Library Singapore, call no. RCLOS 312.095957 CEN)

[^9]: Khoo, [_Basic Demographic and Geographic Data_](https://eservice.nlb.gov.sg/redir/itemdetails?bid=4181629), 2.

[^10]: Azhar Ibrahim, “Resisting Cultural Amnesia: Malay Literature of Dignified Presence,” in [_Majulah! 50 Years of Malay/Muslim Community in Singapore_](https://eservice.nlb.gov.sg/redir/itemdetails?bid=202511186), ed. Zainul Abideen Rashid and Norshahril Saat (Singapore: World Scientific, 2016), 466. (From National Library Singapore, call no. RSING 305.697095957 MAJ)

[^11]: “[Kempen Basmi Salahguna Dadah Pada Pelajar-Pelajar Diperhebat](https://eresources.nlb.gov.sg/newspapers/digitised/article/beritaharian19740919-1.2.24.3)” \[The campaign to eradicate drug abuse among students is intensified\], _Berita Harian_, 19 September 1974, 5. (From NewspaperSG)

[^12]: “[Pabila Dadah Menyerang](https://eresources.nlb.gov.sg/newspapers/digitised/article/beritaharian19751213-1.2.2.3)” \[When drugs attack\], _Berita Harian_, 13 December 1975, 1. (From NewspaperSG)

[^13]: “[Usaha-Usaha Membasmi Penagihan Dadah](https://eresources.nlb.gov.sg/newspapers/digitised/article/beritaharian19760313-1.2.2.1)” \[Efforts to eradicate drug addiction \],&nbsp; _Berita Harian_, 13 March 1976, 1. (From NewspaperSG)

[^14]: “[Lebih 4,000 Penagih Dadah Diberkas](https://eresources.nlb.gov.sg/newspapers/digitised/article/beritaharian19770123-1.2.19)” \[More than 4,000 drug addicts were arrested\] _Berita Harian_, 23 January 1977, 2. (From NewspaperSG)

[^15]: "[Masalah Dadah](https://eresources.nlb.gov.sg/newspapers/digitised/article/beritaharian19780204-1.2.21)” \[Drug problem\], _Berita Harian_, 4 February 1978, 2; “Ceramah Kesan Dadah,” _Berita Harian_, 24 March 1980, 3. (From NewspaperSG)

[^16]: “[11 Wanita Antara 177 Yg Ditahan Kerana Dadah](https://eresources.nlb.gov.sg/newspapers/digitised/article/beritaharian19750929-1.2.13)” \[11 women among the 177 arrested for drugs\], _Berita Harian_, 29 September 1975, 1. (From NewspaperSG)

[^17]: Mohd Guntor Sadali, “[Jenayah: Penyakit Masyarakat Yang Ubatnya Dianggap Masih Belum Memberikan Kesan](https://eresources.nlb.gov.sg/newspapers/digitised/article/beritaharian19750530-1.2.27.2)” \[Crime: A disease of society for which the supposed cure has yet to produce an effect\], _Berita Harian_, 30 May 1975, 8. (From NewspaperSG)

[^18]: Mohd Maidin, “[Orang Yang Bongkar Kes Pecah Amanah Terbesar](https://eresources.nlb.gov.sg/newspapers/digitised/article/beritaharian19790114-1.2.9)” \[The person who uncovered the biggest breach of trust case\], _Berita Harian_, 14 January 1979, 1. (From NewspaperSG)

[^19]: “[Jenayah ‘Kolar Putih’ Kian Meningkat Di Sini](https://eresources.nlb.gov.sg/newspapers/digitised/article/beritaharian19801206-1.2.52)” \[White collar crime is on the rise here\], _Berita Harian_, 6 December 1980. (From NewspaperSG)